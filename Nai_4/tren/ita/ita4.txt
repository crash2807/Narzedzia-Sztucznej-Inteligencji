
[nascondi]
Wikimedia-logo.svg Libera la cultura. Dona il tuo 5×1000 a Wikimedia Italia. Scrivi 94039910156. Wikimedia-logo.svg
Se riscontri problemi nella visualizzazione dei caratteri, clicca qui
Europa
Da Wikipedia, l'enciclopedia libera.
Jump to navigation
Jump to search
Nota disambigua.svg Disambiguazione – Se stai cercando altri significati, vedi Europa (disambigua).
Europa
Europe orthographic Caucasus Urals boundary.svg
Posizione dell'Europa nel mondo
Stati 	46 + 5 in parte
Superficie 	10 180 000 km²
Abitanti 	741 447 158 (2016)
Densità 	73 ab./km²
Lingue 	albanese, armeno[1], azero[1], basco, bielorusso, bosniaco, bulgaro, catalano, ceco, corso, croato, danese, estone, faroese, finlandese, francese, francoprovenzale, friulano, gallese, gagliego, georgiano[1], greco, inglese, irlandese, islandese, italiano, ladino, lettone, lituano, lussemburghese, macedone, maltese, norvegese, occitano, olandese, polacco, portoghese, romancio, rumeno, russo, sardo, serbo, slovacco, sloveno, spagnolo, svedese, tedesco, turco[2], ucraino, ungherese.
Fusi orari 	da UTC-1 a UTC+6
Nome abitanti 	europei

L'Europa (/eu'r?pa/[3]) è una regione geografica del mondo, comunemente considerata un continente in base a fattori economici, geopolitici e storico-culturali. Detta a volte anche Vecchio continente per la sua storia millenaria e culla del mondo occidentale assieme a Vicino Oriente e Medio Oriente, dal punto di vista fisico-geografico rappresenta l'estremità occidentale del supercontinente euroasiatico, oppure una delle tre parti del supercontinente Eurafrasia.

La storia e la cultura europea hanno influenzato notevolmente quelle degli altri continenti, verso i quali, a partire dal XVI secolo, sono state frequenti e massicce le migrazioni, specialmente in America e in Oceania, dove gli europei hanno quasi sostituito le popolazioni locali.
Indice

    1 Etimologia
    2 Storia
        2.1 Preistoria
        2.2 Evo antico
        2.3 Medioevo
        2.4 Evo moderno
        2.5 Evo contemporaneo
    3 Geografia
        3.1 Confini naturali
        3.2 Caratteristiche fisiche
        3.3 Flora e fauna
    4 Stati europei
        4.1 Regioni dell'Europa
        4.2 Europa occidentale
        4.3 Europa orientale
        4.4 Europa centrale
        4.5 Europa settentrionale
        4.6 Europa meridionale
        4.7 A cavallo tra Europa ed Asia
    5 Popolazione
        5.1 Lingue
        5.2 Religione
    6 Economia
        6.1 Trasporti
    7 Cultura
        7.1 Santo Patrono
    8 Note
    9 Bibliografia
    10 Voci correlate
    11 Altri progetti
    12 Collegamenti esterni

Etimologia

Nella mitologia greca, Europa era la figlia di Agenore re di Tiro, antica città fenicia nell'area mediterraneo-mediorientale. Zeus, innamoratosi di questa, decise di rapirla e si trasformò in uno splendido toro bianco. Mentre coglieva i fiori in riva al mare, Europa vide il toro che le si avvicinava. Era un po' spaventata ma il toro si sdraiò ai suoi piedi ed Europa si tranquillizzò. Vedendo che si lasciava accarezzare Europa salì sulla groppa del toro che si gettò in mare e la condusse fino a Creta. Zeus si ritrasformò in dio e le rivelò il suo amore. Ebbero tre figli: Minosse, Sarpedonte e Radamanto. Minosse divenne re di Creta e diede vita alla civiltà cretese, culla della civiltà europea. Il nome Europa, da quel momento, indicò le terre poste a nord del Mar Mediterraneo[4].

Quale termine geografico, indicava, in epoca greca, una terra a nord del Mediterraneo della quale non si conoscevano con esattezza i confini settentrionali. Nella ricostruzione del geografo greco Ecateo di Mileto (m. 480 a.C.) la Terra comprendeva due continenti divisi dal Mediterraneo, centro del mondo: da una parte l'Europa confinata a nord dalle sconosciute regioni iperboree; dall'altra l'Asia, nella quale erano compresi anche l'Egitto e la Libia.

In epoca romana, i termini "Europa" ed "europei" sono citati raramente dagli autori latini: il primo ad usare il termine fu alla fine del VI secolo l'abate irlandese San Colombano, futuro fondatore dell'abbazia di Bobbio, che lo citò (tutus Europae) in una delle lettere al papa Gregorio Magno. Anche il monaco Isidoro Pacensis, usò il termine per indicare i soldati che sotto la guida di Carlo Martello, avevano combattuto a Poitiers (prospiciunt Europenses Arabum tentoria, nescientes cuncta esse pervacua). La battaglia aveva assunto infatti un grande valore simbolico: l'Occidente cristiano idealmente rappresentato dall'Europa, che aveva fermato l'espansione araba; e quindi Isidoro aveva usato l'aggettivo "europeo" per attribuire un'identità collettiva ai guerrieri che avevano fermato gli invasori musulmani.

Il termine Europa indica per la prima volta una concreta e nuova realtà politica con l'impero di Carlo Magno, una nuova entità, nata all'inizio del IX secolo, dopo un trentennio di guerre contro Longobardi, Avari, Sassoni e Slavi, nella quale convergono la potenza dei popoli germanici, ciò che sopravvisse di Roma, dei Celti e di tutti i popoli precedenti fino al paleolitico più l'autorità spirituale del sommo pontefice. Carlo, un giovane condottiero franco, fonda un grande Impero che comprende la gran parte dell'Europa occidentale, adotta il latino come lingua scritta ufficiale, usa una sola moneta e professa una sola religione.
Storia
Magnifying glass icon mgx2.svg	Lo stesso argomento in dettaglio: Storia d'Europa, Unificazione europea e Unione europea.
Preistoria

Nella preistoria europea si sarebbe verificato dal 7000 a.C. il passaggio al Neolitico (diffusione dell'agricoltura) a partire dall'espansione dal Vicino Oriente e Anatolia verso la Grecia e i Balcani e risalendo il corso del Danubio fino alla Mitteleuropa. Le popolazioni neolitiche utilizzavano anche la ceramica, le cui evoluzioni (incisioni decorative lineari o punzonate, vasellame di forma standard o introduzione di boccali e coppe imbutiformi) suggeriscono un'espansione da sud-est verso nord-ovest lungo il Danubio e quindi in Europa centrale.

Successivamente dal 5000 a.C. si sarebbe sovrapposta a questa Europa Antica l'invasione degli Indoeuropei dalla regione a nord del Ponto. Questo popolo era principalmente dedito all'allevamento di bovini e alla pastorizia, conosceva l'uso del carro trainato da buoi e parlava la lingua proto-indoeuropea, antenata delle moderne lingue europee. La popolazione era tripartita tra un'élite di guerrieri e sacerdoti e i lavoratori sottomessi. Si praticava l'inumazione in tumuli dei defunti con un corredo funerario che ne rifletteva la posizione sociale, una mitologia politeista guerriera trasmessa da cantori di poemi epici.

A seguito di ciò, dal 3000 a.C. nella civiltà agricola dell'Europa centrale si osserva l'introduzione di elementi indoeuropei, con sepolture a tumuli con corredi funerari con asce da guerra e vasellame lavorato con decorazioni a corda. Dalla loro espansione in Europa occidentale e fusione con la popolazione stanziale preesistente, che produceva vasellame di forma globulare (anfore), nacquero i Protocelti, che producevano vasellame di forma campaniforme, mentre in Europa centrale e orientale nacquero i popoli proto-Germani e balto-slavi. Dall'Europa orientale gli Indoeuropei avrebbero anche introdotto la metallurgia del rame e successivamente del bronzo, e l'uso del cavallo. Essi avevano una struttura gerarchica e patriarcale, con a capo la figura del re.
Evo antico

Nel 1600 a.C. in Grecia essi diedero vita a città-stato organizzate attorno a un centro politico-religioso dell'acropoli, la civiltà micenea, le cui vicende sono cantate dai poemi omerici. A seguito dell'invasione dei Popoli del Mare nelle coste mediterranee nel 1200 a.C. vi fu una decadenza delle città-stato. In questo periodo anche in Europa continentale riemersero le religioni pre-indoeuropee, con la pratica dell'incenerizione dei defunti e loro conservazione in urne, come nella cultura villanoviana dell'Italia settentrionale. Trascorso il Medioevo ellenico seguito alle invasioni dei Popoli del mare, si ebbe una ripresa dei commerci tra le città della Grecia e dell'Anatolia attraverso l'Egeo, e la nascita delle poleis, non più basate sulla monarchia e l'acropoli, bensì sulla democrazia e l'agora, che diffusero le loro colonie anche nella Magna Grecia in competizione con i Fenici, mentre nell'Italia centrale fiorirono la civiltà etrusca e quella romana.

L'unificazione politica e culturale del continente europeo fu dovuta all'espansione dell'Impero romano su tutta l'Europa mediterranea, con la diffusione della lingua latina e del diritto romano fino al limes renano e danubiano, e la diffusione della cultura greca in campo artistico e filosofico. A partire dall'imperatore Costantino, a queste due fonti si unì anche l'influenza della religione cristiana e, tramite essa, della tradizione giudaica.
L'Europa nell'814
Medioevo

A seguito dell'invasione di popoli indoeuropei quali Germani e Slavi, e successivamente degli Arabi, l'impero romano ebbe una fase di crisi, che portò alla caduta dell'Impero romano d'Occidente e al pesante ridimensionamento di quello d'Oriente, che fu ridotto alla sola Grecia e Anatolia. Questo periodo, caratterizzato dalla difficile integrazione tra la civiltà europea classica (greco-romana e giudaico-cristiana) e gli usi "barbari" dei nuovi invasori, fu indicato dagli storici moderni come Medioevo. Nacquero comunità monastiche come quelle colombaniane e benedettine, che si prefissero il compito di salvaguardare la cultura europea classica e cristiana, nonché di reinterpretarla creativamente attraverso l'evangelizzazione dei regni romano-barbarici sorti sulle rovine dell'impero romano. Grazie a ciò fu possibile la rinascenza carolingia con la ricostituzione dell'impero romano d'occidente come Sacro Romano Impero e l'attribuzione al vescovo di Roma del ruolo primaziale nella guida dei cristiani.

Inoltre con l'appoggio del Papato alcuni liberi comuni d'Italia, le repubbliche marinare, riportarono nell'XI secolo di nuovo in Europa il ruolo egemone nei commerci nel Mediterraneo, perso dall'impero romano nel VII secolo a seguito dell'espansione araba. Le repubbliche marinare furono anche un motore della Reconquista europea di alcune terre sottratte dagli Arabi nella loro espansione, sia in occidente (penisola iberica) che in oriente (soccorso contro i Turchi all'impero bizantino). Attraverso i rapporti con gli Arabi, vi fu una riscoperta dell'aristotelismo e un'attenzione maggiore allo studio del mondo della natura, favorita anche dalla nascita di un ceto borghese di mercanti e artigiani interessato all'acquisizione di un sapere tecnico-pratico che è all'origine del progresso della civiltà europea. La crisi del XIV secolo, fenomeno di ampia portata, caratterizzò la storia europea per vari decenni.
Evo moderno

La diffusione dei viaggi dei mercanti verso ogni parte del mondo conosciuto, e la nascita di liberi comuni guidati da valori borghesi, causò la messa in discussione dei valori tradizionali religiosi con l'umanesimo rendendo più forti le voci per una riforma della Chiesa e del Papato, e causando anche la formazione delle monarchie nazionali in Francia, Spagna e Inghilterra, non più sottoposte all'imperatore quale unico sovrano europeo.

In Italia invece i liberi comuni furono assoggettati da un certo numero di signori, la cui competizione si avvaleva anche degli artisti, che attraverso le loro opere manifestassero la prosperità di ciascuna signoria. Questo periodo fu noto in Italia come Rinascimento ed ebbe il suo epicentro nella Firenze di Lorenzo il Magnifico, che tuttavia non riuscì a imporsi come centro egemone unificatore.

La competizione tra le nuove monarchie nazionali per l'egemonia europea e nei commerci con il ricco Oriente, di nuovo ostacolata dall'interposizione dell'Impero ottomano lungo la via della Seta, causò anche l'inizio di un periodo di esplorazioni geografiche, nuove scoperte e apertura di nuove rotte commerciali. Nel XV secolo il Portogallo e la Spagna aprirono le rotte atlantiche, presto imitati da Paesi Bassi, Gran Bretagna e Francia. Queste Nazioni costruirono vasti imperi coloniali lungo le coste di tutti i continenti.

Alla ribellione all'autorità papale dei riformatori religiosi umanisti, seguì presto la ribellione dei Protestanti anche all'autorità regale con l'affermazione della democrazia in Inghilterra nel 1689.
Evo contemporaneo

Nel XVIII secolo, nella colonia britannica d'oltremare degli Stati Uniti d'America, scoppiò la Rivoluzione americana presto seguita dalla Rivoluzione francese, esportata in tutta Europa con le guerre napoleoniche e le società segrete. Ciò portò al completamento del processo di nascita degli Stati nazionali ad opera della Prussia che unificò la Germania e della Savoia che unificò l'Italia. Culturalmente in questo periodo il sentimento nazionale si affianca alla fede religiosa e l'ideologia dominante è il Romanticismo, di ispirazione hegeliana.

Fu comunque un periodo di tensioni sociali caratterizzato dall'industrializzazione, dai moti rivoluzionari del 1848 e dalle politiche espansionistiche dei maggiori stati europei, tenuti in un precario stato di pace durante la fine del secolo dal cancelliere tedesco Otto von Bismarck grazie ad alleanze che divisero in due il continente.

Nella seconda metà del XIX secolo gli stati Europei stabilirono un dominio tecnologico, culturale, politico ed economico sul resto del mondo, conquistando o riducendo in colonie enormi estensioni territoriali negli altri continenti. Il periodo del Grande gioco fu in Europa ricordato come belle Époque per la classe borghese al potere, ma ciò portò anche alla luce le contraddizioni insite nel sistema economico capitalistico, lucidamente analizzate da Karl Marx e Friedrich Engels gettando le basi del socialismo scientifico.

Nel 1914 tali tensioni sfociarono nella prima guerra mondiale che si concluse nel 1918 con la sconfitta degli Imperi continentali tedesco e austro-ungarico e la vittoria dell'intesa, cioè Regno Unito, Francia, Regno d'Italia e Stati Uniti d'America, nonché della neonata Unione sovietica socialista, succeduta all'impero russo. Le tensioni sociali e quelle fra gli stati europei crebbero nuovamente, soprattutto in Germania, paese gravato dalle pesanti sanzioni post-belliche imposte dagli alleati su espressa richiesta della Francia, e sfociarono nella seconda guerra mondiale, la quale fu principalmente provocata dall'aggressiva politica revansceistica messa in atto dalla Germania nazista e successivamente dall'Italia fascista, appoggiati in Asia dall'Impero giapponese. Le due guerre spezzarono l'egemonia del Continente sul resto del pianeta lasciando il posto di leader mondiali agli Stati Uniti e all'Unione Sovietica.

Dal 1945 al 1991 l'Europa si ritrovò attraversata dalla cosiddetta cortina di ferro, ovvero la linea di confine fra il blocco occidentale-capitalista e quello orientale-comunista, situazione finita con la dissoluzione dell'Unione Sovietica e che al momento è ancora in fase di assestamento, con la creazione dell'Unione europea, il problema dei rapporti con il mondo arabo nel bacino del Mediterraneo e del confronto con il ruolo primario assunto dagli U.S.A. nel nuovo scacchiere internazionale. Il fenomeno della globalizzazione è un ulteriore stimolo al processo di unificazione europea, come ha sottolineato Romano Prodi: "L'Europa si trova in una condizione simile a quella dell'Italia del Rinascimento, che era prima in tutto: nell'economia, nell'arte, nella cultura, nella strategia militare. Poi è arrivata la prima globalizzazione (la scoperta dell'America), non ha saputo unirsi ed è sparita dalla carta geografica. Oggi di fronte alla seconda globalizzazione, l'Europa rischia di fare la stessa fine"[5].
Geografia
Magnifying glass icon mgx2.svg	Lo stesso argomento in dettaglio: Geografia dell'Europa.
Immagine satellitare dell'Europa

L'Europa comprende una parte continentale ed una parte peninsulare, separate dall'istmo ponto-baltico (mar Nero-mar Baltico). Come continente è fra i più piccoli: la sua superficie si estende per soli 10 091 000 km²[6], estensione poco superiore a quella dell'Oceania, il continente più piccolo della Terra; nonostante ciò, il continente europeo è il terzo più popolato[N 1]: con i suoi 738 200 000[7] abitanti segue solo l'Asia e l'Africa. Il fatto si spiega notando che la stragrande maggioranza dei territori europei gode di clima temperato; un altro fattore che favorisce il popolamento è l'assenza di zone inabitabili come deserti o calotte glaciali, caratteristica unica tra tutti i continenti.

Il confine naturale d'Europa è in gran parte costituito da mare: essa è delimitata a nord dal mar Glaciale Artico, ad ovest dall'oceano Atlantico ed a sud dal mar Mediterraneo e dal mar Nero. Ad est, invece, il concetto di Europa sfuma gradatamente nell'Asia ed è definito solo attraverso linee convenzionali; tutte ricadenti in territorio russo, la più seguita indica come confine europeo orientale la linea che segue la catena montuosa degli Urali, il fiume Ural che da essi nasce, la costa settentrionale del mar Caspio e la depressione del Kuma-Manyc[8].
Confini naturali
Il confine orientale d'Europa in base ai vari criteri; quello prevalente è segnato dalla linea A tra Caspio e Mar Nero (depressione del Kuma-Manyc) e dalla linea B tra gli Urali e il Caspio (Urali e fiume Ural).

Confine orientale

Ad est l'Europa confina con l'Asia. Il confine tra i due continenti ricade quasi completamente in Russia; parte dal Mar Glaciale Artico, segue il margine orientale dei monti Urali, prosegue lungo il corso del fiume Ural, la costa nord-occidentale del mar Caspio, la depressione del Kuma-Manyc e arriva alla foce del fiume Don, nel Mar d'Azov[8]. Nel tratto tra il mar Caspio e il mar d'Azov, questa linea di demarcazione fu così definita ufficialmente dalla zarina di Russia Anna I fin dal 1730, sulla base dei lavori geografici del tedesco Philip Johan von Strahlenberg, appositamente incaricato del problema. Il suo parere fu poi convalidato dagli eminenti geografi Peter Simon Pallas e da Carl Ritter[9].

Se questa è la convenzione sulla quale la maggior parte degli autori si trova d'accordo, non mancano altri modi di vedere; si segnalano i principali:

    Philip Johan Von Strahlenberg[10] faceva coincidere il confine orientale d'Europa con il fiume Emba e non con il fiume Ural;
    gli autori anglosassoni, con l'importante eccezione dell'Enciclopedia Britannica[11], spostano il confine con l'Asia sullo spartiacque del Caucaso (al posto della depressione del Kuma-Manyc).

Le frontiere orientali d'Europa rappresentano dunque un'eccezione nel campo dei confini continentali, non coincidendo con mari od oceani e quindi mancando di quella precisa definizione che si accompagna quasi sempre ai confini continentali. I limiti tra Europa ed Asia si definiscono perciò con criteri politici e culturali, ai quali si affiancano considerazioni di geografia fisica. Le diversità di opinione in merito indicano che, in Russia, i caratteri europei sfumano gradatamente verso quelli asiatici[8].

I paesi caucasici dell'Armenia, della Georgia, dell'Azerbaigian sono considerati europei solo da una minoranza di autori[8]. Il Kazakistan e la Turchia sono quasi sempre esclusi, ricadendo solo per una minima parte del loro territorio all'interno dell'Europa, anche secondo i criteri che spostano più ad oriente i confini continentali[12].

Confine meridionale

Il mar Nero, il Bosforo, il mar di Marmara e i Dardanelli sono universalmente riconosciuti come confine meridionale tra Europa ed Asia. Il mar Mediterraneo separa l'Europa dall'Africa. Cipro e le isole greche situate nei pressi della costa turca sono territori tradizionalmente considerati parte integrante d'Europa, anche se da un punto di vista strettamente geografico si potrebbero considerare asiatici.

Confine occidentale

Ad ovest il confine è dato dall'Oceano Atlantico, includendo l'Islanda all'interno dell'Europa.

Confine settentrionale

Il Mar Glaciale Artico è il limite settentrionale del continente europeo, nel quale sono incluse anche tutte le isole artiche situate tra la costa e il Polo Nord.

Punti estremi

Magnifying glass icon mgx2.svg	Lo stesso argomento in dettaglio: Punti estremi dell'Europa.
Punto cardinale 	Tradizionale 	Effettivo
(massa continentale) 	Effettivo
(isole e territori annessi)
Nord 	Norvegia Capo Nord 	Norvegia Knivskjellodden[N 2] 	Russia Capo Fligely, Terra di Francesco Giuseppe[N 3]
Sud 	Spagna Punta de Tarifa 	Spagna Punta de Tarifa 	Grecia Capo Tripiti, Gavdos[N 4]
Est 	Russia Monti Urali 	Russia Repubblica di Komi 	Russia Capo Želanija
Ovest 	Irlanda Capo Slea[N 5] 	Portogallo Cabo da Roca 	Islanda Bjargtangar[N 6]
Caratteristiche fisiche

L'Europa è composta da un insieme di penisole connesse. Le più grandi tra queste sono la "terraferma" europea e la Scandinavia a nord, divise dal mar Baltico. Tre penisole minori, Iberia, Italia e Balcani, spuntano dal margine meridionale dell'entroterra nel mar Mediterraneo, che le separa dall'Africa.

I rilievi in Europa mostrano grandi dislivelli in aree relativamente piccole. Le regioni meridionali sono prevalentemente montuose, mentre, procedendo verso nord, il terreno scende da Alpi, Pirenei e Carpazi, verso altopiani collinosi e poi le ampie e basse pianure del nord, particolarmente vaste a oriente. La zona pianeggiante è conosciuta come la Grande Pianura Europea, e ha il suo centro nel Bassopiano germanico. Un arco montano esiste anche sulla costa nord-occidentale, comincia ad ovest con le Isole Britanniche e continua lungo l'asse montagnoso, tagliato dai fiordi, della Norvegia.

Questa è una descrizione semplificata. Sotto regioni come l'Iberia e l'Italia contengono le loro proprie complesse caratteristiche, come la terraferma europea stessa, dove i rilievi contengono molti altopiani, valli dei fiumi e bacini che complicano la struttura generale. L'Islanda e le Isole Britanniche sono casi speciali. Si credeva che fossero terre a sé nell'oceano settentrionale che viene considerato come una parte dell'Europa, mentre adesso si pensa che siano aree montagnose un tempo unite alla terraferma finché l'innalzamento del livello del mare non le ha tagliate fuori.

A causa delle poche generalizzazioni che si possono fare riguardo ai rilievi dell'Europa, non è sorprendente che tante regioni separate abbiano ospitato altrettante nazioni indipendenti durante la sua storia.

La distribuzione delle risorse idriche in Europa è irregolare. L'Europa, dopo le Americhe e l'Oceania, è tuttavia il continente con maggiore disponibilità di risorse idriche in rapporto alla popolazione.

Esiste un dibattito riguardante la localizzazione del centro dell'Europa.
Flora e fauna

Avendo vissuto fianco a fianco con la civiltà agricola e industriale per millenni, animali e piante europei sono profondamente segnati dalla presenza e attività dell'uomo. Con l'eccezione della Scandinavia e della Russia, si possono trovare poche aree incontaminate e selvatiche in Europa, eccetto i parchi naturali.

La principale vegetazione naturale che ricopre l'Europa è la foresta. Le condizioni per la sua crescita sono molto favorevoli. A nord, la Corrente del Golfo e la Corrente del Nord Atlantico riscaldano il continente, a sud il clima è mediterraneo, e ci sono frequenti siccità estive in questa regione. Le creste delle montagne hanno spesso molta influenza sulle condizioni climatiche, alcune (Alpi, Pirenei), sono orientate dall'est all'ovest e permettono al vento di portare grandi masse d'acqua dall'oceano verso l'interno. Altre sono orientate da sud a nord (Montagne Scandinave, Alpi Dinariche, Carpazi, Appennini) e siccome la pioggia cade prima dal lato delle montagne orientato verso il mare, le foreste crescono meglio da questa parte, mentre dall'altro lato, le condizioni sono molto meno favorevoli. Pochi sono i luoghi del continente sui quali nei millenni non ha pascolato il bestiame e a ciò si aggiunge la massiccia deforestazione che ha causato danni incalcolabili all'ecosistema originario.
Tundra, Spitsbergen
Giardino Sperimentale, Università tecnologica della Pomerania Occidentale a Stettino, Polonia

Un tempo l'Europa era coperta tra l'80% e il 90% dalle foreste, che si estendevano dal Mediterraneo all'Artico. Sebbene più della metà delle foreste originarie siano scomparse nei secoli di colonizzazione, l'Europa ha ancora più di un quarto delle foreste mondiali, abeti nelle foreste della Scandinavia, vaste foreste di pini in Russia, castagno nel Caucaso, e la quercia nel Mediterraneo. Recentemente, la deforestazione si è arrestata e sono stati piantati molti alberi. Tuttavia, spesso, le conifere sono state preferite agli originali alberi decidui per via della loro rapidità di crescita. Le piantagioni e le monocolture coprono oggi vaste aree di terra e ciò lascia pochi habitat alle specie animali originarie delle foreste europee. L'estensione delle foreste originarie è ormai ridotta al 2-3% nell'Europa Occidentale e al 5-10% nella Russia europea. Il paese meno coperto da foreste è l'Irlanda (8%), quello più coperto è la Finlandia (72%).

Nella terraferma, prevalgono le foreste decidue. Le specie più importanti sono il faggio, la betulla e la quercia. Nel nord, dove cresce la taiga, la betulla è molto comune. Nell'area mediterranea sono stati piantati un gran numero di ulivi che si adattano molto bene all'arido clima estivo. Un'altra specie comune nell'Europa Meridionale sono i cipressi. Le foreste di conifere prevalgono ad altitudini elevate, sopra il confine delle foreste, mentre nel nord della Russia e in Scandinavia, all'avvicinarsi dell'Artico, predomina la tundra. Le regioni semi-aride del mediterraneo ospitano anche piante del sottobosco. Una stretta lingua della prateria euroasiatica, la steppa, si estende dalla Russia meridionale e dall'Ucraina verso l'Ungheria nonché, attraverso la taiga, nel nord.

Sono endemiche europee due Specie di palme, la Chamaerops humilis, detta anche palma nana o di San Pietro del Mediterraneo meridionale, e la Phoenix theophrasti o dattero di Creta, dell'isola omonima.

La più recente glaciazione e la presenza dell'uomo, hanno influenzato la distribuzione della fauna europea. In molte parti dell'Europa, predatori e grandi animali sono stati cacciati fino all'estinzione. Il mammut e l'uro si sono estinti, e oggi, lupi (carnivori) e orsi (onnivori), un tempo diffusi ovunque nel continente, sono a rischio di estinzione anche a causa della deforestazione che li ha costretti a ritirarsi sempre di più. Già nel Medioevo l'habitat degli orsi era limitato a montagne più o meno inaccessibili con sufficiente copertura boschiva. Oggi l'orso bruno vive principalmente nella penisola balcanica, nel nord e in Russia; altre regioni (Austria, Pirenei ecc.) sono ancora abitate da un numero minore di esemplari ma in queste aree la presenza è frammentaria e gli esemplari vivono emarginati a causa della distruzione del loro habitat. Nell'estremo nord dell'Europa si può trovare l'orso polare. Il lupo, il secondo più grande predatore in Europa dopo l'orso bruno, si può trovare principalmente nell'Europa Orientale e nei Balcani.

Altri carnivori importanti sono la lince eurasiatica, il gatto selvatico, le volpi (specialmente la volpe rossa), gli sciacalli, le martore. Diffusi sono anche ricci, serpenti (vipere, bisce, ecc.), diversi uccelli e mammiferi, come roditori, cervi, caprioli e cinghiali. Le zone montuose sono popolate, tra gli altri, da marmotte, stambecchi e camosci.

Anche le creature marine sono importanti per la flora e la fauna europee. La flora marina è principalmente costituita da fitoplancton mentre tra le specie animali che popolano i mari europei vanno ricordati lo zooplancton, i molluschi, gli echinodermi, i crostacei, i calamari, i polpi, i pesci, i delfini e le balene.

Alcuni animali, come i protei e i pipistrelli, vivono in grotte.
Stati europei
Magnifying glass icon mgx2.svg	Lo stesso argomento in dettaglio: Stati dell'Europa.
Carta politica dell'Europa al 2007

La tabella sottostante riporta l'elenco alfabetico dei Paesi europei, che compaiono anche nella carta sovrastante.

Di questi la maggioranza sono europei sia dal punto di vista geografico che storico-culturale; altri, invece, si trovano in una situazione particolare:

    Cipro è quasi sempre considerato europeo per ragioni storiche e culturali, nonostante dal punto di vista della geografia fisica appartenga all'Asia. La Commissione statistica delle Nazioni Unite, nel suo geoschema, considera Cipro un paese asiatico[13].
    L'Armenia, la Georgia e l'Azerbaigian e gli stati non riconosciuti dell'Abcasia, dell'Artsakh e dell'Ossezia del Sud (che appartengono alla regione transcaucasica), possono essere considerati interamente o parzialmente europei o asiatici, a seconda delle varie convenzioni geografiche. Secondo il criterio più seguito in Italia, sono paesi interamente asiatici[14]. Anche la Commissione statistica delle Nazioni Unite, nel suo geoschema, considera l'Armenia, la Georgia e l'Azerbaigian paesi asiatici[13].
    Turchia e Kazakistan sono sempre considerati paesi asiatici, anche se una parte minoritaria dei loro territori ricade in Europa; solo per questo motivo compaiono nell'elenco (nella carta geografica soprastante è segnalata in colore solo la loro parte europea). Anche la Commissione statistica delle Nazioni Unite, nel suo geoschema, considera la Turchia e il Kazakistan paesi asiatici[13].

Roma
Londra
Berlino
Madrid
Parigi
Bucarest
Vienna
Tallinn

Superficie, popolazione e densità degli Stati europei:
	Stato 	Superficie,
km²[15] 	Popolazione,
abitanti
(2014)[16] 	Densità,
abitanti
per km²[17] 	Capitale[18]
1 	Albania Albania 	28 748 	3 020 209 	105,1 	Tirana
2 	Andorra Andorra 	468 	85 458 	182,6 	Andorra la Vella
3 	Armenia Armenia[19] 	29 800 	2 974 693 	101,5 	Erevan
3/a 	Artsakh Artsakh[19] 	11 458,38 	143 000 	12,5 	Step'anakert
4 	Austria Austria 	83 874 	8 223 062 	98,1 	Vienna
5 	Azerbaigian Azerbaigian[19] 	86 600 	9 624 900 	105,8 	Baku
6 	Belgio Belgio 	30 528 	10 449 361 	342,5 	Bruxelles
7 	Bielorussia Bielorussia 	207 600 	9 608 058 	46,3 	Minsk
8 	Bosnia ed Erzegovina Bosnia ed Erzegovina 	51 205 	3 871 643 	75,7 	Sarajevo
9 	Bulgaria Bulgaria 	110 927 	6 924 716 	62,4 	Sofia
10 	Rep. Ceca Rep. Ceca 	78 866 	10 627 448 	134,8 	Praga
11 	Cipro Cipro 	9 250 	840 407 	108,4 	Nicosia
11/a 	Cipro del Nord Cipro del Nord 	3 355 	264 172 	78,0 	Nicosia Nord
12 	Croazia Croazia 	56 594 	4 470 534 	79,1 	Zagabria
13 	Danimarca Danimarca[20] 	43 028 	5 569 077 	129,3 	Copenaghen
13/a 	Groenlandia Groenlandia[21] 	2 166 086 	57 695 	0,027 	Nuuk
13/b 	Fær Øer Fær Øer[22] 	1 395 	49 947 	35,9 	Thorshavn
14 	Estonia Estonia 	45 227 	1 257 921 	27,8 	Tallinn
15 	Finlandia Finlandia[23] 	336 756 	5 240 297 	15,6 	Helsinki
15/a 	Isole Åland Isole Åland[24] 	1 580 	28 502 	18,0 	Mariehamn
16 	Francia Francia[25] 	551 500 	62 814 233 	115,5 	Parigi
17 	Georgia Georgia[19] 	69 700 	4 352 244 	66,0 	Tbilisi
17/a 	Abcasia Abcasia[19] 	8 432 	242 862 	29,0 	Sukhumi
17/b 	Ossezia del Sud Ossezia del Sud[19] 	3 900 	55 000 	18,0 	Tskhinvali
18 	Germania Germania 	357 093 	80 996 685 	226,9 	Berlino
19 	Grecia Grecia[26] 	131 957 	10 775 557 	81,7 	Atene
20 	Irlanda Irlanda 	70 124 	4 832 765 	68,8 	Dublino
21 	Islanda Islanda 	103 000 	317 351 	3,1 	Reykjavík
22 	Italia Italia[27] 	301 340 	61 680 122 	204,7 	Roma
23 	Lettonia Lettonia 	64 571 	2 165 165 	33,5 	Riga
24 	Liechtenstein Liechtenstein 	160 	37 313 	233,2 	Vaduz
25 	Lituania Lituania 	65 300 	3 505 738 	53,8 	Vilnius
26 	Lussemburgo Lussemburgo 	2 586 	520 672 	201,3 	Lussemburgo
27 	Macedonia del Nord Macedonia del Nord 	25 713 	2 091 719 	82,6 	Skopje
28 	Malta Malta 	316 	412 655 	1 306 	La Valletta
29 	Moldavia Moldavia[28] 	33 850 	3 583 288 	105,9 	Chi?inau
29/a 	Transnistria Transnistria[29] 	4 163 	505 153 	121,3 	Tiraspol
30 	Monaco Monaco 	2,0 	30 508 	15 645 	Monaco
31 	Montenegro Montenegro 	13 812 	650 036 	47,1 	Podgorica
32 	Norvegia Norvegia[30] 	323 792 	5 147 792 	15,9 	Oslo
32/a 	Svalbard e Jan Mayen Svalbard e Jan Mayen 	62 081 	1 872 	0,03 	Longyearbyen
33 	Paesi Bassi Paesi Bassi[31] 	41 540 	16 877 351 	420,4 	Amsterdam
34 	Polonia Polonia 	312 417 	38 346 279 	122,6 	Varsavia
35 	Portogallo Portogallo[32] 	91 370 	10 545 959 	118,1 	Lisbona
36 	Regno Unito Regno Unito[33] 	242 873 	63 742 977 	260,4 	Londra
36/a 	Regno Unito Akrotiri e Dhekelia 	254 	14 500 	58,3 	Episkopi Cantonment
36/b 	Gibilterra Gibilterra 	6,5 	29 185 	4 490 	Gibilterra
36/c 	Guernsey Guernsey 	78,0 	65 849 	844 	Saint Peter Port
36/d 	Jersey Jersey 	116,0 	96 513 	832 	Saint Helier
36/e 	Isola di Man Isola di Man 	572 	86 866 	151,9 	Douglas
37 	Romania Romania 	238 391 	21 729 871 	91,2 	Bucarest
38 	Russia Russia (parte europea)[34] 	3 965 463 	105 913 327 	26,7 	Mosca
38/bis 	Russia Russia (territorio totale)[35] 	17 098 242 	143 975 923 	8,4 	Mosca
39 	San Marino San Marino 	61 	32 742 	537 	San Marino
40 	Serbia Serbia[36] 	77 472 	7 209 764 	93,1 	Belgrado
40/a 	Kosovo Kosovo[37] 	10 894 	1 859 203 	170,8 	Pristina
41 	Slovacchia Slovacchia 	49 036 	5 443 583 	111,0 	Bratislava
42 	Slovenia Slovenia 	20 273 	1 988 292 	98,1 	Lubiana
43 	Spagna Spagna[38] 	498 284 	45 474 261 	94,6 	Madrid
44 	Svezia Svezia 	450 295 	9 723 809 	21,6 	Stoccolma
45 	Svizzera Svizzera 	41 282 	8 061 516 	195,2 	Berna
46 	Ucraina Ucraina[39] 	603 517 	44 291 413 	73,4 	Kiev
46/a 	Flag of Crimea.svg Crimea e Sebastopoli[40] 	26 944 	2 342 086 	86,9 	Sinferopoli
47 	Ungheria Ungheria 	93 027 	9 919 128 	106,6 	Budapest
48 	Città del Vaticano Città del Vaticano 	0,44 	842 	1 914 	Città del Vaticano
49 	Kazakistan Kazakistan (parte europea)[41] 	145 908 	715 600 	4,9 	(Oral/Atyrau)
49/bis 	Kazakistan Kazakistan (territorio totale)[42] 	2 724 902 	17 498 145 	6,4 	Astana
50 	Turchia Turchia (parte europea)[43] 	23 703 	10 840 476 	457,3 	(Istanbul)
50/bis 	Turchia Turchia (territorio totale)[44] 	783 562 	77 695 904 	97,0 	Ankara
	TOTALE 	10 300 734 	730 183 926 	70,88 	
	TOTALE definitivo 	26 772 366 	851 884 495 	31,81 	
Regioni dell'Europa
Magnifying glass icon mgx2.svg	Lo stesso argomento in dettaglio: Euroregione.

Le suddivisioni dell'Europa in regioni sono sempre convenzionali e dunque variano in base ai criteri adottati dai vari autori in base alla scelta di dare la prevalenza a fattori di geografia fisica, o economici, o storici o antropologici o politici. Le due carte a fianco rappresentano quindi solo due esempi dei criteri in uso; entrambi dividono l'Europa in base ai punti cardinali in Occidentale, Orientale, Settentrionale, Meridionale, Centrale. Altri criteri sono diversi anche nel numero e nella denominazione delle regioni.
Uno dei criteri di suddivisione dell'Europa in regioni[45]
L'Europa secondo la suddivisione ONU:

     Europa settentrionale

     Europa occidentale

     Europa orientale

     Europa meridionale
Europa occidentale
Magnifying glass icon mgx2.svg	Lo stesso argomento in dettaglio: Europa occidentale.

In senso più ampio, il concetto di Europa occidentale si riferisce all'intera metà occidentale dell'Europa, includendo dunque in essa la penisola iberica (Spagna, Portogallo, Andorra), la penisola italiana (Italia, San Marino, Città del Vaticano), i paesi nordici (Norvegia, Svezia, Finlandia, Islanda, Danimarca), i paesi alpini (Svizzera, Liechtenstein, Austria), le isole Britanniche (Regno Unito ed Irlanda), la Germania, la Francia, il principato di Monaco, i Paesi Bassi, il Belgio, il Lussemburgo.

Usato in senso storico o politico (riferendosi alle divisioni della Guerra fredda), il termine può includere anche la Grecia e la Turchia europea.

Secondo il criterio più ristretto rappresentato nella prima carta[45], l'Europa Occidentale (indicata con il colore rosso) include Gran Bretagna, Irlanda, Francia, Belgio, Paesi Bassi, Lussemburgo e Svizzera.

Secondo il criterio adottato dall'ONU, fanno parte dell'Europa occidentale Francia, Belgio, Paesi Bassi, Lussemburgo, Germania, Austria, Svizzera (in colore celeste nella seconda carta).
Europa orientale
Magnifying glass icon mgx2.svg	Lo stesso argomento in dettaglio: Europa orientale.

Secondo il senso più ampio, l'Europa orientale comprende le repubbliche europee dell'ex Unione Sovietica (Bielorussia, Moldavia, Russia, Ucraina, Estonia, Lettonia, Lituania, la parte europea del Kazakistan), i paesi i cui territori ricadevano dell'ex Patto di Varsavia (Polonia, Repubblica Ceca, Slovacchia, Ungheria[46], Bulgaria, Romania), i paesi dell'ex Jugoslavia (Bosnia-Erzegovina, Croazia, Macedonia del Nord, Serbia, Montenegro) e i rimanenti paesi della penisola Balcanica (Albania, Grecia e la parte europea della Turchia).

Durante la Guerra fredda, l'espressione "Europa orientale" era molto usata ed era sinonimo di Blocco comunista.

Secondo gli autori anglosassoni l'Europa orientale include anche i territori del Caucaso e i paesi Transcaucasiani: Armenia, Azerbaigian, Georgia, che in genere non sono neanche considerati paesi europei, ma asiatici, e tali li considera la Commissione statistica delle Nazioni Unite, nel suo geoschema, considera la Turchia e il Kazakistan paesi asiatici[13] e la letteratura geografica italiana[8].

Secondo il criterio più ristretto rappresentato nella prima carta[45] l'Europa orientale (indicata con il colore arancione) include Russia, Lituania, Lettonia, Bielorussia, Ucraina, Moldavia, Romania e la parte europea del Kazakistan.

Secondo il criterio adottato dall'ONU, nell'Europa orientale, (in colore rosa scuro nella seconda carta), sono compresi la Russia e tutti i paesi dell'ex patto di Varsavia tranne i Paesi Baltici.
Europa centrale
Magnifying glass icon mgx2.svg	Lo stesso argomento in dettaglio: Europa centrale.

Il criterio di Europa centrale è uno dei più variabili, in base ai criteri adottati.

Secondo il criterio rappresentato nella prima carta[45] si includono nell'Europa centrale (indicata con il colore azzurro) Polonia, Repubblica Ceca, Slovacchia, Ungheria, Liechtenstein, Austria, Slovenia, Germania.

Il criterio adottato dall'ONU non prevede la regione dell'Europa centrale.
Europa settentrionale
Magnifying glass icon mgx2.svg	Lo stesso argomento in dettaglio: Europa settentrionale.

L'Europa settentrionale comprende i paesi nordici, ossia la Scandinavia nel suo senso più ampio: Norvegia, Svezia, Finlandia, Islanda e Danimarca.

Secondo il criterio rappresentato nella prima carta (dove è indicata con il colore viola)[45] anche l'Estonia è considerata come un paese dell'Europa settentrionale, per la sua localizzazione e per i forti legami culturali con la Finlandia.

Secondo il criterio adottato dall'ONU, l'Europa settentrionale comprende, oltre ai paesi nordici, anche i paesi baltici (Estonia, Lettonia e Lituania), Irlanda e Regno Unito (in azzurro scuro nella seconda carta).
Europa meridionale
Magnifying glass icon mgx2.svg	Lo stesso argomento in dettaglio: Europa meridionale.

Secondo il senso più ampio, sono compresi nell'Europa meridionale tutti i territori del bacino mediterraneo; essa include quindi la penisola iberica (Spagna, Portogallo, Gibilterra e Andorra), la penisola italiana (Italia, San Marino, Città del Vaticano), la penisola balcanica (Albania, Bosnia Erzegovina, Bulgaria, Croazia, Grecia, Macedonia del Nord, Serbia, Montenegro e Kosovo), Malta, la Turchia europea e l'isola di Cipro. A volte sono inclusi nell'Europa meridionale anche la Romania, il sud della Francia (con la Corsica) e il principato di Monaco.

Secondo il criterio più restrittivo rappresentato nella prima carta[45] l'Europa meridionale (indicata con i colore verde) comprende solo gli stati delle penisole iberica, italiana e balcanica.

Secondo il criterio adottato dall'ONU, l'Europa meridionale include gli stati delle penisole iberica, italiana e balcanica, esclusa la Bulgaria e compresa la Turchia europea (nella seconda carta in colore verde intenso).
A cavallo tra Europa ed Asia
Magnifying glass icon mgx2.svg	Lo stesso argomento in dettaglio: Paese transcontinentale § Europa e Asia.

Alcuni stati si estendono, oltre che in Europa, anche in Asia (nella prima carta i territori asiatici di questi paesi sono indicati con il colore rosa chiaro); essi sono: Russia, Kazakistan, Turchia.

In base ai criteri della prima carta[45], anche l'Azerbaigian e la Georgia, altrimenti considerati paesi totalmente asiatici, rientrano in questa categoria, ed anche per essi i loro territori asiatici (compresa l'exclave dell'Azerbaigian di Nakhchivan) sono stati indicati nella prima carta con il colore rosa chiaro.

Sempre in base ai criteri della prima carta[45], altri territori (indicati con il colore rosa scuro) sono considerati appartenenti fisicamente al continente asiatico, ma sono considerati ugualmente parte dell'Europa per motivi storici e culturali: essi sono l'Armenia e Cipro. Secondo altri criteri l'Armenia e l'exclave azera di Nakhchivan (di cui si è riferito prima) rientrano pienamente nell'Asia.
Popolazione

La popolazione dell'Europa, comprendendo le regioni del versante settentrionale del Caucaso, conta circa 740.000.000 abitanti, distribuiti su 10.091.000 km². La densità media è pari a circa 70,6 abitanti/km².

L'Europa, se da un lato è uno dei continenti più piccoli, dall'altro ha un'elevata densità di popolazione, seconda solo a quella dell'Asia. Le cause di tale concentrazione sono da ricercarsi in molteplici fattori, in primo luogo la posizione geografica: l'Europa è infatti quasi del tutto compresa nella fascia temperata e l'80% del territorio è utilizzabile per l'agricoltura e le attività umane.

Nel corso dei secoli, il continente ha subito forti incrementi e decrementi di popolazione, legati agli avvenimenti storici. I primi dati attendibili risalgono all'era cristiana, quando si ritiene che in Europa vivessero 40 milioni di persone, concentrate sulle sponde del mar Mediterraneo. In seguito alle invasioni barbariche provenienti da oriente ci fu un forte calo dovuto alle guerre continue, alle carestie e alle epidemie. Intorno all'anno 1000, grazie alla rinascita dell'agricoltura e alla conseguente ripresa economica, la popolazione si era nuovamente assestata sulle cifre dei secoli precedenti. A partire dall'XI secolo e fino agli inizi del XIV ci fu un costante aumento: dai circa 35 milioni di abitanti nell'anno 1000, si arrivò a 80 milioni nel 1330. Poco più tardi, però, questa crescita subì una battuta d'arresto a causa di diverse epidemie di peste, la più terribile quella del 1347, che fecero 20 milioni di vittime.

Nel Quattrocento la popolazione tornò ad aumentare e tale tendenza continuò ininterrottamente con la sola eccezione di una fase di stagnazione nella prima metà del XVII secolo.

Agli inizi del Settecento la popolazione era salita a 110[47]-125 milioni. A permettere tale incremento era stato il forte calo del tasso di mortalità infantile, conseguenza a sua volta del miglioramento delle condizioni igieniche e sanitarie di gran parte della popolazione e del progresso economico conseguente alla rivoluzione industriale e alla rivoluzione agricola.

Da quella data in poi l'incremento demografico fu continuo nonostante l'emigrazione in altri continenti[47] in seguito al quale, già nel 1800, avevano lasciato l'Europa 180 milioni di persone che divennero 390 milioni nel 1900, 500 milioni nel 1930[47], 540 milioni nel 1950[47] e 700 milioni nel 2000[senza fonte].

Dopo una fase di crescita zero, dal 2000 in poi in Europa è iniziato un declino demografico causato dalla diminuzione della natalità, caso unico al mondo in quanto tutti gli altri continenti registrano ritmi di crescita decisamente elevati.
Lingue
Magnifying glass icon mgx2.svg	Lo stesso argomento in dettaglio: Lingue parlate in Europa ed Eurolinguistica.
L'odierna distribuzione (approssimata) delle lingue indoeuropee all'interno delle zone originarie di Europa e Asia

     Greco

     Romanze

     Indo-Iraniche

     Celtiche

     Germaniche

     Armeno

     Lingue baltiche

     Lingue slave

     Albanese

     Lingue non indoeuropee

I dialetti e le lingue romanze, parlate in Europa da quasi 300 milioni di persone, sono tutte scritte usando l'alfabeto latino e dovrebbero corrispondere a quello di tutte le varietà neolatine (dette dialetti romanzi) parlati all'interno della Romània. Alcune di queste lingue però hanno subito nel corso del tempo delle normalizzazioni (per il lungo uso, l'opera delle Accademie e dei grammatici nonché il peso della tradizione letteraria) e godono di uno status di ufficialità: il portoghese (con oltre 11 milioni di parlanti)[48], lo spagnolo (con quasi 50 milioni di parlanti)[48], il francese (con oltre 70 milioni di parlanti)[48], l'italiano (con oltre 65 milioni di parlanti)[48], il romeno (con quasi 25 milioni di parlanti) e il catalano (con quasi 10 milioni di parlanti).

A queste possiamo aggiungere le lingue alle quali è stato riconosciuto uno status di ufficialità in ambito locale, sebbene non abbiano ricevuto una normalizzazione o l'abbiano ricevuta incompleta o non unanimemente accettata dai locutori: il galiziano, il mirandese[49], l'occitano, il francoprovenzale o arpitano, l'aromeno, il sardo, il corso, il friulano, il ladino dolomitico, il romancio, l'asturiano, l'aragonese, il leonese, il limosino, il piccardo, il vallone, il normanno, il gallo, il ligure, il piemontese, il veneto, il lombardo, l'emiliano, il romagnolo, il napoletano, il siciliano, l'istrioto, il morlacco, l'istroromeno, il meglenoromeno e il giudeo-spagnolo. Ci sono anche dialetti che non hanno avuto alcuna normalizzazione, perché sono parlate da un numero molto ristretto di persone, per esempio la lingua moesorumena.

Le lingue germaniche, parlate da oltre 300 milioni di persone, usano l'alfabeto latino, a volte leggermente modificato. L'unica lingua germanica scritta con un alfabeto diverso dal latino è lo yiddish, che impiega l'alfabeto ebraico. Le lingue germaniche più diffuse in Europa sono l'inglese (parlato da oltre 70 milioni di persone) e il tedesco (con quasi 85 milioni di locutori). Altre lingue di rilevante importanza sono il nederlandese (con oltre 23 milioni di locutori) e le lingue scandinave (soprattutto danese (con oltre 5 milioni di parlanti), norvegese (con quasi 5 milioni di parlanti) e svedese) (con quasi 10 milioni di parlanti). Sono stimate, inoltre, altre 53 lingue germaniche.

Le lingue slave sono parlate da oltre 315 milioni di persone abitanti in Europa centro-orientale e balcanica[50]. Alcune lingue slave usano l'alfabeto latino con alcuni segni diacritici (bosniaco, ceco, croato, polacco, slovacco, sloveno), altre quello cirillico (bielorusso, bulgaro, macedone, russo, serbo, ucraino), con variazioni minime tra una lingua e l'altra.
Religione
Magnifying glass icon mgx2.svg	Lo stesso argomento in dettaglio: Religioni in Europa.

La religione in Europa è stata determinante per la grande influenza avuta su arte, cultura, filosofia e diritto. La più grande religione in Europa per almeno un millennio e mezzo è stato il cristianesimo. Una serie di paesi dell'Europa meridionale e orientale hanno maggioranze musulmane. Comunità minori includono l'ebraismo, il buddhismo, il sikhismo, l'induismo, soprattutto in Gran Bretagna e Francia, e l'islamismo.

Attualmente, insieme ai 555 milioni di cristiani (di cui 269 cattolici, 170 ortodossi, 80 protestanti, 30 anglicani) vivono in Europa 32 milioni di musulmani; 3,4 milioni di ebrei; 1,6 milioni di induisti; 1,5 milioni di buddisti e 500mila sikh.
Economia
Magnifying glass icon mgx2.svg	Lo stesso argomento in dettaglio: Economia d'Europa.
Stati europei per Prodotto interno lordo nel 2006

L'economia d'Europa comprende più di 731 milioni di persone in 48 diversi Stati. Come in altri continenti la ricchezza degli stati in Europa varia, anche se gli stati più poveri sono ben al di sopra dei più poveri stati di altri continenti in termini di prodotto interno lordo e qualità di vita. La differenza di ricchezza in Europa può essere visto grossomodo durante la guerra fredda, dove si può notare il divario tra paesi come: Portogallo, Slovenia e Repubblica Ceca. Mentre gran parte degli Stati europei hanno un PIL pro capite superiore alla media del mondo e sono molto sviluppate (Liechtenstein, Lussemburgo, Principato di Monaco, Andorra, Norvegia, Svezia, Paesi Bassi, Svizzera), alcune economie europee, nonostante la loro posizione superiore alla media mondiale (tranne per la Moldavia e la Turchia) hanno un Indice di sviluppo Umano (Armenia, Kosovo, Macedonia del Nord, Ucraina, Azerbaigian, Georgia, Bosnia-Erzegovina, Albania, Kazakistan) al di sotto dei paesi europei più ricchi.

L'Europa è una delle zone più ricche del globo: troviamo infatti grandi potenze dal punto di vista economico, quali Germania, Italia, Francia, Regno Unito, Russia e Spagna, che detengono un prodotto interno lordo nominale molto alto. L'economia europea può essere geograficamente divisa in due grandi zone: quella occidentale, caratterizzata da economie fortissime e valori di sviluppo alti, e quella orientale, in cui la ricchezza decresce verso Est, pur essendovi economie caratterizzate da un forte tasso di crescita. Grazie alla sua varietà di luoghi e di storia, l'Europa ha tutti i settori economici molto sviluppati: l'agricoltura, con il Bassopiano Sarmatico, il Bassopiano Francese, la Pianura Padana, il Bassopiano Germanico e le pianure spagnole, l'industria, con le aree di Parigi, Berlino, della Renania Settentrionale-Vestfalia, Londra, Mosca, Istanbul (in parte in territorio Asiatico), Barcellona, dell'Italia del centro-nord e molte altre, e il settore terziario, in cui, oltre alle attività finanziarie, assicurative e bancarie, spicca il turismo: infatti in Europa vi sono 3 delle nazioni più visitate al mondo: Italia, Spagna e Francia. Il turismo è uno dei settori più sviluppati dell'economia del continente. L'Europa è infatti il continente che concentra le più svariate e visitate attrazioni turistiche al mondo, potendo contare sui suoi millenni di storia che le hanno tramandato innumerevoli vestigia monumentali, città d'arte, ma vanta anche attrazioni paesaggistiche, naturalistiche, parchi di divertimento.
Trasporti
Magnifying glass icon mgx2.svg	Lo stesso argomento in dettaglio: Trasporti in Europa.
Strade europee rispetto ai confini europei del 1990

I trasporti dell'Europa sono un insieme di principali linee di mezzi di trasporto che prevedono per il movimento di oltre 700 milioni di persone e le relative merci. La geografia politica dell'Europa divide il continente in più di 50 Stati sovrani e territori. Questa frammentazione, con maggiore movimento di persone a partire dalla rivoluzione industriale, ha portato ad un elevato livello di cooperazione tra i paesi europei in via di sviluppo e manutenzione di reti di trasporto. Organizzazioni sovranazionali e intergovernative, come l'Unione europea (UE), del Consiglio d'Europa e l'Organizzazione per la sicurezza e la cooperazione in Europa hanno portato allo sviluppo di norme internazionali e degli accordi che permettono alle persone e alle merci di attraversare le frontiere d'Europa, in gran parte con livelli unici di libertà e semplicità.

Trasporto aereo, ferroviario, stradale e navale sono diffusi e importanti in tutta Europa. Il vecchio continente era il primo continente per quanto riguarda le ferrovie e il primo al mondo e autostrade ed è ora la posizione di alcuni dei porti più trafficati del mondo e aeroporti. Lo spazio Schengen consente il controllo delle frontiere per gli spostamenti tra 25 paesi europei. Il Trasporto di merci ha un alto livello di compatibilità intermodale e dello Spazio economico europeo consente la libera circolazione delle merci in 30 stati.
Cultura
Magnifying glass icon mgx2.svg	Lo stesso argomento in dettaglio: Cultura dell'Europa.

La cultura dell'Europa potrebbe essere meglio descritta come una serie di molteplici culture, spesso in competizione; regioni geografiche opposte l'un l'altro, Ortodossia in contrapposizione al cattolicesimo al protestantesimo in contrapposizione rispetto al giudaismo al contrario di laicità in contrasto con l'Islam, molti hanno affermato di individuare le linee di faglie culturali in tutto il continente. Andreas Kaplan descrive Europa come un continente che "possiede una massima diversità culturale in distanze geografiche minime"[51]. Ci sono molte innovazioni culturali e movimenti, spesso in contrasto tra loro, come ad esempio proselitismo cristiano o Umanesimo. Così la questione della "cultura comune" o "valori comuni" è molto più complessa di quanto sembra essere.

Dopo le culture pagane di aborigeni in Europa, le fondamenta delle moderne culture europee sono state poste dai Greci, rafforzate in seguito dai Romani, stabilizzate dal cristianesimo, aggiunte dal resto d'Europa, rinnovate e modernizzate verso il XIV secolo da rinascimento, umanesimo e protestantesimo e in seguito, nel XVIII secolo, dall'illuminismo, e globalizzata dai successivi imperi europei tra il XVI e il XX secolo. Così la cultura europea trasformata in un fenomeno molto complesso di una più ampia gamma di filosofia, l'umanesimo giudaico-cristiana e laica, modi razionali di vita e di pensiero logico sviluppata attraverso una lunga età di cambiamento e di formazione con gli esperimenti di illuminismo, naturalismo, romanticismo; la scienza, la democrazia, il fascismo, il comunismo, e il socialismo. A causa della sua connessione globale, la cultura europea è cresciuta con un'urgenza di adottare, adattare e, in definitiva influenzare altre tendenze della cultura. È un dato di fatto, quindi, a partire dalla metà del XIX secolo con l'espansione dell'istruzione europea e la diffusione del colonialismo, la cultura europea e il modo di vita, in gran parte, si è trasformata in cultura globale, se così si può chiamare.
Santo Patrono

Il Santo Patrono dell'Europa e protettore degli europei è San Benedetto da Norcia.
Note

Annotazioni

    ^ Utilizzando il modello a sette continenti.
    ^ In realtà Knivskjellodden è situato su un'isola, anche se vicinissima e non considerata tale. Il punto sulla terra ferma è il sempre norvegese Capo Nordkinn.
    ^ In realtà la Terra di Francesco Giuseppe, isola russa, è molto più settentrionale, ma non è considerata geograficamente parte dell'Europa
    ^ Se si considerassero le Isole Madeira o le Canarie come territori europei, dato che geograficamente associate all'Africa ma politicamente dipendenti da Portogallo e Spagna, sarebbero il punto più meridionale.
    ^ Da molti, specialmente irlandesi, questo punto viene considerato come il più occidentale d'Europa. Ciò è inesatto dato che l'Islanda è decisamente più ad ovest, anche se comprensibile data la lontananza dell'isola nordica dalla massa continentale europea rispetto all'Irlanda. La convinzione deriva dal fatto che anticamente l'Islanda non era del tutto considerata una terra europea quanto artica. Ma il fatto curioso è che non si considerino le Isole Blasket, situate proprio davanti al promontorio: a quel punto An Tiaracht dovrebbe essere il punto più ad ovest d'Europa, cosa che comunque non è.
    ^ Se si considerassero tutte le varie dipendenze politiche europee, le isole Azzorre dovrebbero essere il punto più occidentale, o addirittura le Isole Cayman. Sulle Azzorre c'è anche un rilievo geologico da fare, dato che sono disposte su due placche terrestri distinte: considerando l'interno arcipelago il primato spetterebbe a Flores, altrimenti considerando solo la placca eurasiatica sarebbe Faial la più occidentale

Fonti

Lingua parlata in un paese non considerato unanimemente europeo e che secondo la convenzione più comunemente adottata in Italia è parte dell'Asia. Si veda:

    Voce Transcaucasia nell'enciclopedia Treccani;
    Voce Caucasia nell'enciclopedia "Sapere" dell'Istituto Geografico De Agostini di Novara.

^ Lingua ufficiale di un paese transcontinentale (la Turchia), che in Europa è parlata nella Turchia europea.
^ Luciano Canepari, Europa, in Il DiPI – Dizionario di pronuncia italiana, Zanichelli, 2009, ISBN 978-88-08-10511-0.
^ Per tutto il mito di Europa: Donatella Puliga e Silvia Panichi, Un'altra Grecia: le colonie d'Occidente tra mito, arte e memoria, Torino, Einaudi, 2005, p. 76, ISBN 978-88-06-17539-9.
^ Romano Prodi, Discorso alla Fiera di Forlì, su forlitoday.it, 14 giugno 2012.
^ Fino allo spartiacque del Caucaso, linea F nella figura relativa al confine orientale, §4.1 in questa voce.
^ World Population Prospects, su esa.un.org.
Questa linea di demarcazione è quella sulla quale si trovano d'accordo la maggior parte degli autori; vedi:

    AA.VV. Atlante Geografico Mondiale, edito da Istituto Geografico De Agostini, Novara nel 1995 (vece Europa). In particolare, si precisa che gli Urali sono compresi tutti in Europa, sino al loro margine orientale;
    AA.VV., Calendario Atlante De Agostini 2013, De Agostini, 2012, p. 80, ISBN 978-88-511-1705-4.

^ Per ciò che riguarda il Pallas e il Ritter: Enciclopedia treccani, voce Europa .
^ Porre il confine Europa-Asia tra monti Urali e mar Caspio lungo il corso del fiume Emba e non lungo quello del fiume Ural è parte della proposta originaria di Philip Johan von Strahlenberg. Normalmente si preferisce il fiume Ural perché esso nasce direttamente dai monti Urali, mentre il fiume Emba nasce sulle colline Mugodzhar in Kazakistan; porre il confine sull'Emba è dunque problematico, perché rende necessario tracciare la linea di demarcazione continentale fra le ultimi pendici dei monti Urali e le colline Mugodzhar fino alle sorgenti del fiume Emba. La questione non è sostanziale, in quanto le foci dei due fiumi distano poco più di cento chilometri.
^ Europe, su Enciclopedia Britannica.
^ AA.VV., Calendario atlante De Agostini 2013, De Agostini, 2012, consultabile su Google ricerca libri; vedi l'elenco degli stati europei nel link, p. 84.
Gli stati del mondo suddivisi per continente - dal sito di statistica delle Nazioni Unite. In tale pagina aprire la scheda "Regioni geografiche".
^

    Voce Transcaucasia nell'enciclopedia Treccani;
    Voce Caucasia nell'enciclopedia "Sapere" dell'Istituto Geografico De Agostini di Novara.

^ media dei dati desunti da
CIA The World Factbook, su cia.gov. URL consultato il 20 settembre 2014.
UN Demografic Yearbook 2013 (PDF), su unstats.un.org.
Calendario Atlante De Agostini, 2014.
salvo dove diversamente convenuto.
In alcuni casi (es. Paesi Bassi e Francia) vi sono sensibili differenze tra le diverse fonti dovute al diverso criteri di valutazione delle acque interne (vedasi Brun Christophe, Comment l'usage de la mesure de la superficie de la France s'est-il imposé au XVIIIe siècle? Quelques remarques, in Histoire & Mesure, vol. 8, nº 3-4 "La mesure de la terre", 1993, 417-440. URL consultato il 26 settembre 2014.
^ stima al 1º luglio 2014,
fonte (EN) CIA, The World Factbook, su cia.gov. URL consultato l'8 settembre 2014.
^ risultati grezzi, la superficie include le acque interne e le terre polari.
^ capoluogo per i territori dipendenti, città principale (tra parentesi) per gli stati transcontinentali con capitale extraeuropea.
Secondo la convenzione più comunemente adottata in Italia è parte dell'Asia. Si veda:

    Voce Transcaucasia nell'enciclopedia Treccani;
    Voce Caucasia nell'enciclopedia "Sapere" dell'Istituto Geografico De Agostini di Novara.

Anche la Commissione statistica delle Nazioni Unite, nel suo geoschema, considera asiatico questo stato. Si veda:

    Gli stati del mondo suddivisi per continente - dal sito di statistica delle Nazioni Unite.

^ escluse le Isole Fær Øer
^ Qui citata solo perché è una nazione costitutiva di uno stato europeo, il Regno di Danimarca; è parte dell'America.
^ Nazione costitutiva del Regno di Danimarca.
^ esclusa la provincia autonoma delle Isole Aland
^ dati aggiornati al 1/01/2013 Facts about Aaland, su norden.org.
^ Francia metropolitana
^ incluse le isole del Dodecanneso e dell'Egeo settentrionale più vicine alla Turchia e quindi geograficamente asiatiche.
^ incluse le isole Pelagie e Pantelleria, geograficamente appartenenti all'Africa.
^ inclusa Transnistria.
^ Paese con riconoscimento minoritario, stima pop. 1/01/2014.
^ escluse le isole Svalbard e Jan Maien.
^ escluse le province caraibiche (isole BES).
^ incluse le Azzorre, esclusa Madeira (801 km², 267875 ab., stima 2011).
^ escluse le dipendenze
^ Computo dei distretti federali della Russia europea, incluso il D. F. del Caucaso settentrionale, l'Adighezia e il territorio di Krasnodar, incluse anche le terre artiche (Novaja Zemlja, Terra di Francesco Giuseppe e Isola Vittoria).
Stima popolazione al 1/01/2014, fonte (RU) Popolazione 2014 (XLS), Servizio di statistica dello Stato federale. URL consultato il 10 settembre 2014.
^ Stima popolazione al 1/01/2014, fonte (RU) Popolazione 2014 (XLS), Servizio di statistica dello Stato federale. URL consultato il 10 settembre 2014.
^ escluso Kosovo.
^ territorio sotto l'amministrazione dell'ONU.
^ escluse Canarie (7447 km² 2118344 ab, stima al 1/01/2012), Ceuta e Melilla (33 km², ab. 145336 al 1/01/2012).
^ incluse la Repubblica di Crimea e la città autonoma di Sebastopoli,de facto sotto l'amministrazione della Russia
^ Dal 21/03/2014 distretto federale della Russia; stima popolazione al 01/01/2013.
^ distretti delle province del Kazakistan Occidentale e di Atyrau a ovest del fiume Ural al 1/01/2014 - Computo del territorio in http://books.google.it "Calendario Atlante De Agostini 2014" (valore medio),
dati da (RU) Popolazione all'inizio del periodo 2014[collegamento interrotto], Agenzia della Repubblica del Kazakistan sulle statistiche. URL consultato il 10 settembre 2014.
^ Dati da (RU) Popolazione all'inizio del periodo 2014[collegamento interrotto], Agenzia della Repubblica del Kazakistan sulle statistiche. URL consultato il 10 settembre 2014.
^ regione di Marmara a Ovest del Bosforo, Mar di Marmara e Dardanelli (Tracia orientale) - Computo del territorio in Enciclopedia Treccani App. VI alla voce "Europa" e http://books.google.it "Calendario Atlante De Agostini 2014" (valore medio),
dati da Population of provinces/districts/2013, Istituto turco per le statistiche, 2013. URL consultato il 10 settembre 2014 (archiviato dall'url originale il 10 ottobre 2012).
^ Dati da Turkish Statistical Institute, www.tuik.gov.tr Archiviato il 10 ottobre 2012 in Internet Archive. "Population of provinces/districts/2013", consultati il 10 settembre 2014
Consiglio dei Comuni e delle Regioni d'Europa (CCRE)
^ Polonia, Repubblica Ceca, Slovacchia e Ungheria hanno costituito nel 1991 il Gruppo di Visegrád
Il Milione, p. 10.

    CIA - The World Factbook - World
    ^ Mirandese riconosciuto ufficialmente nel Portogallo dal 29 gennaio 1999, su mirandes.no.sapo.pt, 8 dicembre 2003. URL consultato il 22 febbraio 2009 (archiviato dall'url originale il 18 marzo 2002).
    ^ (EN) Britannica.com Lingue slave, su britannica.com.
    ^ Andreas Kaplan: European Management and European Business Schools: Insights from the History of Business Schools, in European Management Journal, 2014.

Bibliografia

    Stanislaw Grygiel, Dove nasce l'Europa?, ne Il Nuovo Areopago, n. 2/2004, pp. 10–18.
    Achille e Adolfo Boroli (a cura di), Il Milione - Enciclopedia di tutti i Paesi del mondo, vol. 1, Novara, Istituto Geografico De Agostini, 1974.
    Alan Siaroff, Comparative European Party Systems: An Analysis of Parliamentary Elections Since 1945, 081532930X, 9780815329305, 9780203900307, Routledge, 2000

Voci correlate

    Unione europea
    Zona Euro
    Russia europea
    Religioni in Europa
    Gruppo di Visegrád
    EuroMed
    Consiglio Nordico
    Benelux

Altri progetti

    Collabora a Wikiquote Wikiquote contiene citazioni sull'Europa
    Collabora a Wikibooks Wikibooks contiene testi o manuali su Europa
    Collabora a Wikizionario Wikizionario contiene il lemma di dizionario «Europa»
    Collabora a Wikinotizie Wikinotizie contiene notizie di attualità sull'Europa
    Collabora a Wikimedia Commons Wikimedia Commons contiene immagini o altri file sull'Europa
    Collabora a Wikivoyage Wikivoyage contiene informazioni turistiche su Europa
    Collabora a Incubator Incubator contiene un test su Wikipedia in Europa

Collegamenti esterni

    Consiglio dei Comuni e delle Regioni d'Europa (CCRE), su ccre.org.

V · D · M
Continenti della Terra
V · D · M
Stati del mondo · Europa
Controllo di autorità	VIAF (EN) 252680782 · LCCN (EN) sh85045631 · GND (DE) 4015701-5 · BNF (FR) nessun valore cbnessun valore nessun valore (data)
Europa Portale Europa: accedi alle voci di Wikipedia che trattano di Europa
Categoria:

    Europa

| [altre]
Menu di navigazione

    Accesso non effettuato
    discussioni
    contributi
    registrati
    entra

    Voce
    Discussione

    Leggi
    Modifica
    Modifica wikitesto
    Cronologia

Ricerca

    Pagina principale
    Ultime modifiche
    Una voce a caso
    Nelle vicinanze
    Vetrina
    Aiuto
    Sportello informazioni

Comunità

    Portale Comunità
    Bar
    Il Wikipediano
    Fai una donazione
    Contatti

Strumenti

    Puntano qui
    Modifiche correlate
    Carica su Commons
    Pagine speciali
    Link permanente
    Informazioni pagina
    Elemento Wikidata
    Cita questa voce

Stampa/esporta

    Crea un libro
    Scarica come PDF
    Versione stampabile

In altri progetti

    Wikimedia Commons
    Wikinotizie
    Wikiquote
    Wikivoyage

In altre lingue

    ??????????
    Kaszëbsczi
    Deutsch
    English
    Lietuviu
    Polski
    ???????
    Slunski
    ??????????

Modifica collegamenti

    Questa pagina è stata modificata per l'ultima volta il 29 mar 2019 alle 02:14.
    Il testo è disponibile secondo la licenza Creative Commons Attribuzione-Condividi allo stesso modo; possono applicarsi condizioni ulteriori. Vedi le condizioni d'uso per i dettagli.

    Informativa sulla privacy
    Informazioni su Wikipedia
    Avvertenze
    Sviluppatori
    Dichiarazione sui cookie
    Versione mobile

    Wikimedia Foundation	
    Powered by MediaWiki	

